# Stijlboek – kernregels (extract)

_Bron: Stijlboek en typografie De Limburger – kernregels.docx_

Voor gesproken woorden (letterlijke citaten) gebruiken we altijd dubbele aanhalingstekens, dus ook wanneer er een deel van een citaat in een zin staat. Bijvoorbeeld: De minister noemde dat „treurig”.

Citaattekens staan aan het begin laag en ze eindigen hoog (échte aanhalingstekens, géén komma's!). „We spreken hier over zware criminaliteit”, zei de officier van justitie. Bij een citaat staat de komma achter de aanhalingstekens.

Sluit het citaat een losse zin af dan staat de punt aan het einde van de zin binnen de aanhalingstekens: „We spreken hier over zware criminaliteit.”

In een lopende zin: De burgemeester betwijfelt dat, „hij zei tegen mij dat het niet waar was”, maar wil er verder niet al te veel over zeggen.

Voor geschreven woorden, uit nota's, e-mails, brieven, bezwaarschriften, vonnissen en dergelijke én van sociale media als X en Facebook gebruiken we enkele aanhalingstekens. 'Aan het begin van de zin de omgekeerde komma bovenin en aan het eind de apostrof.'

Bij een citaat in een citaat veranderen de aanhalingstekens: van dubbel naar enkel of van enkel naar dubbel.

Wanneer er in een citaat wordt verwezen naar een citaat van iemand anders, kiezen we er in het kader van de leesbaarheid voor om dat citaat tussen enkele aanhalingstekens te plaatsen en kleine letters te gebruiken. Dus niet: „Hij zei tegen mij: 'Dat kan ik niet doen', maar daar geloofde ik niks van.” Maar wel: „Hij zei tegen mij 'dat kan ik niet doen', maar daar geloofde ik niks van.”

In koppen gebruiken we enkele aanhalingstekens bij citaten. In fotobijschriften dubbele.

Aanspreekvorm in interview: u bij bepaalde statuur. Bij twijfel overleg met chef.

Aanspreekvorm lezer: bij servicegerichte verhalen je, bij (ernstige) calamiteiten u.

Een aantal was, is en blijft enkelvoud. Dus: een aantal mensen heeft/is/wordt.

Voor aardrijkskundige namen hanteren we de Nederlandse spelling en niet de Engelse. De correcte spelling is te vinden op https://namen.taalunie.org/buitenlandse-aardrijkskundige-namen-het-nederlands. Bijvoorbeeld Bazel, Istanboel, Saoedi-Arabië of Jeruzalem. We schrijven immers ook Parijs en Londen. Ook is het Peking en niet Bejing, Wit-Rusland en niet Belarus.

Voor landen als Oeganda en Soedan geldt dat ook Uganda en Sudan wordt geaccepteerd in de aardrijkskundige woordenlijst. Vanwege de eenduidigheid en de voorkeur voor zo Nederlands mogelijk schrijven wij alleen Oeganda en Soedan. Dat geldt ook voor een plaats als Kabul, waarbij alleen Kaboel correct is.

Uitzondering zijn de verschillende schrijfwijzen van Ruhrgebied en Roergebied, omdat het ene in Duitsland ligt en het andere in Limburg.

Aartsrivalen met een 't'. Aarts heeft hier niets te maken met aarde. 'Aarts' is een voorvoegsel dat vooral wordt gebruikt voor het vergroten (versterken) van bepaalde woorden voor personen. Het kan daarbij om zowel bijvoeglijke als zelfstandige naamwoorden gaan.

Om iets te benadrukken gebruik je het accent aigu (het streepje van linksonder naar rechtsboven): Dit is dé manier om het te doen. Als er sprake is van een lettergreep met twee klinkers komen er ook twee accenten: vóór, níét. Ook de tweeklank 'ij' krijgt twee accenten, maar het is moeilijk om met een tekstverwerker het letterteken 'j' een accent te geven. Het tweede klemtoonteken vervalt daarom meestal: blíjf, míj, zíj, wíjten.

Bij opeenvolging van drie beklemtoonde letters in dezelfde lettergreep krijgen alleen de eerste twee letters een klemtoonteken, bijvoorbeeld: níéuw, móói, frááie, ééuw.

Ben zuinig met accenten op woorden als ook, voor, vaak, nog, weer en nooit. De betekenis verandert er niet door.

Het accent grave, zeg maar het streepje van linksboven naar rechtsonder, is alleen een uitspraakteken, geen benadrukking. Het komt vooral voor op de 'e', meestal in woorden van Franse herkomst: scène, ampère, misère. Ook in Griekse woorden als bèta, stèle en thèta is het accent grave juist. Bovendien komt het voor in Nederlandse of vernederlandste woorden voor om de juiste uitspraak van de letter 'e' aan te geven. Hè en blèren zijn daar bekende voorbeelden van.

Let op: appèl was dat aanvankelijk ook, maar bij dat woord is het accent inmiddels vervallen. Het is dus het appel (het sein, het hoger beroep) net als de appel (het fruit).

Verder komt het accent grave voor op de 'a' in bijvoorbeeld twee à drie dagen en in Franse uitdrukkingen als à la carte en à propos.

De combinaties 'achteraan', 'bovenaan', 'onderaan' en 'vooraan' vormen in hun geheel een (samengesteld) voorzetsel. Daarom zijn 'achteraan/vooraan de rij' en 'bovenaan/onderaan de pagina' juist. Je kunt het eerste voorzetsel in deze combinaties nu niet weglaten: 'aan de pagina' of 'aan de rij' is niet juist. Daarom zijn 'achteraan', 'bovenaan', 'vooraan' en 'achteraan' één woord.

In 'De gebaksvorkjes liggen achter in de la' zijn 'achter' en 'in' losse woorden. Dat komt doordat 'de la' erachter staat. In 'De gebaksvorkjes liggen achterin' is 'achterin' wel één woord. Hetzelfde geldt in bijvoorbeeld:
Ons kantoor bevindt zich boven in het gebouw.
Ons kantoor bevindt zich bovenin.
Leg het boek maar boven op de stapel.
Leg het boek maar bovenop.
We zitten midden in een reorganisatie.
We zitten er middenin.
Onder op het blik stond een houdbaarheidsdatum uit 2008.
Onderop stond een houdbaarheidsdatum uit 2008.

De regel is dat je een combinatie van twee voorzetsels als twee losse woorden schrijft als daarna:
(een combinatie met) een zelfstandig naamwoord staat: achter in het tijdschrift, boven in de antieke kast, boven op de kast, midden in het weiland, onder op de stapel.
een voornaamwoord staat (mij, jou, haar, hem, ons, jullie, hen): de fiets viel boven op me, iets diep binnen in ons.
In 'achter in de la' en 'boven op de kast' zou je het eerste voorzetsel kunnen weglaten zonder dat de zin ongrammaticaal wordt. 'De gebaksvorkjes liggen in de la' en 'De vaas staat op de kast' zijn immers ook goede zinnen. Dat is een aanwijzing dat hier het eerste voorzetsel los moet staan van het tweede: het bepaalt het tweede voorzetsel nader, maar vormt er niet één geheel mee.

Afkortingen van titels als professor (prof.), monseigneur (mgr.) of meester (mr.) gebruiken we nooit.

Schrijf afkortingen met kleine letters: bijvoorbeeld azc, cao, hbo, ggz, atv, mbo of mkb.

Als de afkorting een naam is, worden wel hoofdletters gebruikt: EU, MTV, ANWB, VVD.

Worden instantienamen afgekort, dan dienen ze in elk geval de eerste keer voluit geschreven te worden. Al lijken ze nog zo gangbaar. Dus OM is de eerste keer Openbaar Ministerie en de VS Verenigde Staten. Datzelfde geldt voor Verenigde Naties (VN), Centraal Planbureau (CPB) en Sociaal Cultureel Planbureau (SCP) et cetera.

Afkortingen van eigennamen worden tot met vier letters in kapitalen geschreven: LIOF, MECC, NAVO, HEMA, IKEA, LEGO. Meer dan vier letters, mits uitspreekbaar, krijgen alleen een beginkapitaal: Unesco, Unifil. Uitzonderingen zijn AVROTROS, ABN AMRO, BNNVARA omdat dat samengestelde organisaties zijn waarvan de aparte afkortingen niet meer dan vier letters bedragen.

Als Verenigde Staten, Verenigde Naties en Nederlandse Spoorwegen voluit worden geschreven volgt uiteraard de meervoudsvorm van een werkwoord. Bij VS, VN (niet de Engelse afkorting UN gebruiken) en NS volgt enkelvoud. De VS stopt met aanvallen en de NS rijdt weer eens niet.

Afgekorte namen van ziektes krijgen meestal hoofdletters: BSE, SARS, MKZ, ME en MS. Uitzonderingen zijn ingeburgerde afkortingen als aids, hiv, tbc en covid.

Bij afkortingen die aan het begin van een zin staan, is alleen de eerste letter een hoofdletter. 'Cd's worden niet veel meer verkocht' of 'Sms'jes krijg ik nog maar zelden'.

Van links naar rechts is afgekort v.l.n.r., met puntjes dus.

Ee schrijven een apostrof in afleidingen van afkortingen (ICT'er, PvdA'er, sms'je) en in cijferwoorden (A4'tje, 60+'er). Als een deel van de samenstelling een afkorting is, gebruik je een koppelteken: CDA-leider, VVD-achtig.

Bij afstanden gebruiken we komma's: het wereldrecord verspringen stond jarenlang op 8,90 meter.

Ambtelijk aandoende voorzetseluitdrukkingen kunnen vaak door een voorzetsel worden vervangen.
als gevolg van: door
door middel van: door, per, via
in de boezem van: in
in het kader van: bij, in, om
met betrekking tot: over, voor
naar aanleiding van: omdat, over
ondanks (het feit) dat: hoewel
onder invloed van: door
op het gebied van: op, over
ten aanzien van: op, over, tegen, van, voor
ter gelegenheid van: bij
uit hoofde van: door

Anglicismen of germanismen zijn vaak 'luie vertalingen' uit respectievelijk het Engels of het Duits. We gebruiken ze bij voorkeur niet. Bijvoorbeeld een woord als adresseren ('to adress'). Een alternatief kan zijn: aanpakken of aan de orde stellen zijn. Ook veelvoorkomend is een beslissing maken ('to make a decision'). In het Nederlands neem je een beslissing en maak je die niet. Ook inzweren ('to swear in') is een anglicisme en daarom heeft beëdigen de voorkeur. Meer recent(elijk) ('more recent') is in het Nederlands recenter, onlangs nog of pas nog. Ook vervangen met ('to replace with') is niet correct, maar moet vervangen door zijn. Middels ('mittels; ) is een germanisme. Het is in het Nederlands door middel van of door.

Enkele probleemgevallen:
boud: een boude uitspraak
brouwen/wenkbrauwen: bier brouwen/de wenkbrauwen fronsen
dauw/douw: hij staat voor dag en dauw op/hij kreeg een douw
nabauwen/nabouwen: iemand nabauwen is diens woorden op een spottende manier herhalen/het nabouwen van een machine of apparaat
rauw/rouw: rauw vlees eten/in de rouw zijn
rauwdouwer/rouwdouwer: afgeleid van het Engelse row-dedow. Een luidruchtige doordouwer; beide schrijfwijzen zijn toegestaan alsook rouwdouw.

Het is B en W vormen (meervoud) het dagelijks bestuur van de gemeente (twee hoofdletters zonder punten), het college van B en W, burgemeester en wethouders of het college van burgemeester en wethouders. Bij voorkeur gebruiken we enkel de aanduiding 'het college' niet. Al was het maar omdat daarmee ook een school kan worden bedoeld. Natuurlijk is het college van burgemeester en wethouders ook aan te duiden als stads- of gemeentebestuur.

De burgemeester is voorzitter van het college van B en W en ook van de gemeenteraad.

We gebruiken de ampersand (&) niet. We schrijven dus B en W en niet B & W.

Het is wethouder Onderwijs en onderwijswethouder, wethouder Verkeer en verkeerswethouder en wethouder Sport en sportwethouder.

Limburgse plaatsnamen Beek:

Geverik Geverikker Geverikse Geveriks

Groot Genhout Groot Genhoutenaar Groot Genhoutse Groot Genhouts

Kelmond Kelmondenaar Kelmondse Kelmonds

Neerbeek Neerbeekenaar Neerbeekse Neerbeeks

Spaubeek Spaubeekenaar Spaubeekse Spaubeeks

Limburgse plaatsnamen Beekdaelen:

Amstenrade Amstenradenaar Amstenraadse Amstenraads

Bingelrade Bingelradenaar Bingelraadse Bingelraads

Doenrade Doenradenaar Doenraadse Doenraads

Hulsberg Hulsbergenaar Hulsbergse Hulsbergs

Jabeek Jabeekenaar Jabeekse Jabeeks

Merkelbeek Merkelbeekenaar Merkelbeekse Merkelbeeks

Nuth Nuthenaar Nuthse Nuths

Oirsbeek Oirsbeekenaar Oirsbeekse Oirsbeeks

Puth Puthenaar Puthse Puths

Schimmert Schimmertenaar Schimmertse Schimmerts

Schinnen Schinnenaar Schinnense Schinnens

Schinveld Schinveldenaar Schinveldse Schinvelds

Sweikhuizen Sweikhuizenaar Sweikhuizense Sweikhuizens

Vaesrade Vaesradenaar Vaesraadse Vaesraads

Wijnandsrade Wijnandsradenaar Wijnandsraadse Wijnandsraads

Limburgse plaatsnamen Beesel:

Beesel Beeselnaar Beeselse Beesels

Reuver Reuvernaar Reuverse Reuvers

Offenbeek Offenbeekenaar Offenbeekse Offenbeeks

Rijkel Rijkelnaar Rijkelse Rijkels

Beide(n), alle(n), sommige(n), andere(n), meeste(n), enkele(n), vele(n), enige(n): In combinatie met een zelfstandig naamwoord altijd zonder -n: beide handen/sommige planten/meeste boeken/vele fouten/enkele plaatsen/beide opa's/alle mensen/andere kranten/enige interesse. Als het zelfstandig wordt gebruikt: zonder -n als het niet op personen slaat: ik vind van planten leuk dat sommige met de zon meedraaien/ik krijg steeds dezelfde krant, verkopen ze hier ook andere?/u wilt plaatsen bespreken, we hebben er nog enkele beschikbaar/hij had dertig fouten; vele waren ontstaan door slordigheid. En met -n als het wel op personen slaat: tussen de middag blijven sommigen op school/er komen anderen naast ons wonen/enkelen hebben vragen gesteld/velen waren enthousiast. Met zelfstandig gebruik wordt echter ook bedoeld dat die woorden niet kunnen worden aangevuld met een zelfstandig naamwoord uit de directe context. Er is geen sprake van zelfstandig gebruik als het lijkt alsof achter deze woorden een zelfstandig naamwoord is weggelaten dat eerder al genoemd werd, in dezelfde zin of de zin direct voorafgaand. Je kunt dat zelfstandig naamwoord op die plaats invoegen zonder dat de betekenis van de zin verandert. Ze krijgen dan geen 'n', dus ook niet wanneer het personen betreft: 'We hebben honderd leerlingen en sommige lunchen op school.' (Achter 'sommige' kun je gewoon 'leerlingen' invullen.)
'Dertig kandidaten deden examen. Slechts enkele zijn geslaagd.' (Achter 'enkele' kun je 'kandidaten' invullen.) 'Sommige Kamerleden willen ooit minister worden. Vele blijven liever Kamerlid.' (Achter 'vele' kun je 'Kamerleden' invullen.) Let echter op: Deze laatste regel geldt niet voor beide(n) en alle(n). Bovenstaande voorbeelden zien er met 'alle(n)' en 'beide(n)' dan ook zo uit:
'We hebben honderd leerlingen. Allen lunchen op school.'
'Twee kandidaten deden examen. Beiden zijn geslaagd.'
'De partij had tien Kamerleden. Allen blijven Kamerlid.'

Limburgse plaatsnamen Bergen:

Afferden Afferdenaar Afferdense Afferdens

Aijen Aijenaar Aijense Aijens

Bergen Bergenaar Bergense Bergens

Nieuw Bergen Nieuw Bergenaar Nieuw Bergense Nieuw Bergens (zonder koppelteken)

Siebengewald Siebengewaldenaar Siebengewaldse Siebengewalds

Well Wellenaar Wellse Wells

Wellerlooi Wellerlooinaar Wellerlooise Wellerloois

Beseffen is geen wederkerend werkwoord en wordt dus zonder wederkerend voornaamwoord gebruikt. 'Ik besef dat het moeilijk wordt', is correct. 'Ik besef me dat het moeilijk wordt', dus niet.

Het werkwoord realiseren is wel een wederkerend werkwoord en dus moet het zijn: 'ik realiseer me dat het moeilijk wordt.' 'Jullie realiseren je toch wel dat jullie dan moeten verhuizen' en 'zij hebben zich nooit gerealiseerd hoeveel ze aan hun oma te danken hebben'.

Het is het betaald voetbal en niet het betaalde voetbal. Daaruit volgt dus betaaldvoetbalclub.

De naam van een bevolkingsgroep of een lid daarvan schrijven we met een hoofdletter als die naam is afgeleid van een aardrijkskundige naam (Palestijn, Surinamer) of als het om een specifiek volk gaat (Sioux, Kelt, Berber, Eskimo's).

Overkoepelende namen van etnische groepen worden met kleine letter geschreven. Denk aan: zigeuner, nomade, latino, indiaan en creool.

De bezits-s wordt aan een naam vast geschreven. Jans boek en niet Jan's boek. Alleen als de naam van de bezitter eindigt op een lange klank met een enkele a, e, i, o, u of y komt er een apostrof tussen, omdat er anders een verkeerde uitspraak zou ontstaan: Ivo's boek, Henny's fiets. Een apostrof moet ook worden geplaatst als de naam eindigt op een enkele 'e' die als 'ee' klinkt: Zoë's baan. De apostrof geldt dus niet voor klinkers met een korte klank: Geertjes fiets, Chantalles auto, Lisettes make-uptasje. Ook als de naam eindigt op een combinatie van twee klinkers die als één klank wordt uitgesproken, komt er geen apostrof: Coetzees roman, Lidewijs gedicht, Leonies huis, Milous hond, Mickeys boek. Als de naam eindigt op een sisklank, komt er alleen een apostrof achter: Hans' auto en Els' handtas.

Bijbel/Koran schrijven we met een hoofdletter als de heilige schrift wordt bedoeld: het staat in de Bijbel/Koran. Geen hoofdletter als een tastbaar exemplaar wordt bedoeld: op mijn hotelkamer trof ik een bijbel/koran aan.

Bijvoeglijke naamwoorden geven kleur en sfeer aan een verhaal, maar als er te veel gebruikt worden, hebben ze een bombastisch effect. Als een bijvoeglijk naamwoord geen wezenlijke informatie bevat, kan het beter worden weggelaten: bijvoorbeeld de beroemde voetballer, de bekende dichter of het huidige kabinet. Waak ervoor dat alles historisch, uniek of dramatisch wordt. Datzelfde geldt voor alle prijzen die prestigieus worden genoemd. De versterkende bijwoorden zeer, heel, erg, bijzonder en uiterst zijn meestal overbodig. Dit is een lastig probleem zegt bijna altijd evenveel als dit is een zeer (heel, erg, buitengewoon) lastig probleem.

Een voltooid deelwoord dat als bijvoeglijk naamwoord wordt gebruikt, krijgt geen verdubbeling van de slotmedeklinker, behalve als het woord anders verkeerd wordt uitgesproken:
(verbreden) de verbrede weg
(verscheuren) het verscheurde papier
(haten) de gehate president
(vergroten) de vergrote foto
(bekladden) de bekladde muur
(verrotten) de verrotte aardappel

Bijvoorbeeld wordt aan elkaar geschreven. Pas op voor de constructie 'zoals bijvoorbeeld'. In een zin als 'We hebben heel wat goede trainers gehad, zoals bijvoorbeeld Cocu en De Boer' is bijvoorbeeld overbodig. Zoals geeft al aan dat sprake is van voorbeelden: Goed is dus: 'We hebben heel wat goede trainers gehad, zoals Cocu en De Boer.'

In bonis betekent: in goeden doen. Niet in bonus. Een bonus is een premie.

Breuken: Een ezelsbruggetje: breuken zijn breuken, en dus schrijven we een vierde of een achtste. Driekwart is geen breuk (drie vierde wel) en wordt aan elkaar geschreven.

We schrijven de Brexit, met lidwoord en hoofdletter. Samenstellingen kunnen zonder koppelteken: Brexitnieuws, Brexitplan, Brexitdeal.

Het is een brij aan woorden, geen brei.

Limburgse plaatsnamen Brunssum:

Brunssum Brunssumer Brunssumse Brunssums

Het is het carnaval (niet de carnaval) en dat wordt niet met een hoofdletter geschreven. De dialectvariant vastelaovend/vastenaovend krijgt evenmin een hoofdletter en beschouwen we als ingeburgerd en hoeft derhalve niet tussen aanhalingstekens. Prins en raad van elf krijgen evenmin hoofdletters. Voor buutreedner houden we de spelling van de woordenlijst aan vanwege de eenduidigheid.

Vermijd cijfers aan het begin van een zin.

Op sportgebied gaan snelheidsaanduidingen als volgt: Als een wielrenner over 50 kilometer 1 uur 4 minuten en 37 seconden doet, schrijven we: 1.04.37. Als een schaatser de 1500 meter aflegt in 1 minuut, 46 seconden en 53 honderdste seconden, schrijven we: 1.46,53.

Hoofdregel: getallen tot en met twintig in letters, evenals tientallen, honderdtallen, duizendtallen, miljoen en miljard.

Een uitzondering vormen leeftijden, bedragen, maten (inhoud, lengte, oppervlakte), graden (temperatuur/hoek), gewichten, afstanden (ook in de sport) en exacte tijdstippen; die worden alleen nog in cijfers geschreven. Reden daarvoor is dat in teksten vaak meerdere getallen voorkomen, waardoor het onlogisch is om op het ene moment zes jaar te schrijven en het volgende 23 jaar, of tien kilo en 89 kilo, duizend euro en 45.876 euro of twee meter en 15,5 meter.

Ben zuinig met clichés. Ze zijn niet altijd fout, maar maken een weinig creatieve indruk. Liever niet gebruiken:
aan de bel trekken
de hamvraag
de kogel is door de kerk
de noodklok luiden
de prent (gele of rode kaart)
de rode lantaarn
de roodgloeiende telefoon
de sigaar uit eigen doos
de sterke arm (politie)
de top- (topfavoriet, topkok)
de weergoden
de zwartepiet (toespelen)
het eisenpakket
het financiële plaatje
het groene licht
op de schop nemen
op de tocht staan
witte rook (pausverkiezing uitgezonderd)
zwaar weer (op komst)
als paddenstoelen uit de grond schieten
als warme broodjes over de toonbank gaan
de lakens uitdelen
donkere wolken pakken zich samen
dweilen met de kraan open
ergens geen doekjes om winden
iets niet onder stoelen of banken steken
uit een ander vaatje tappen

Coup is een greep naar de macht. Een coupe zit op je hoofd en is een glas waarin je ijs serveert.

Cultuurperioden en geologische tijdvakken worden met kleine letter geschreven: de middeleeuwen, de renaissance, perm en holoceen.

Cursief gebruiken we voor woorden uit een vreemde taal en voor titels/namen van boeken, films, toneelstukken, kunstwerken, liedjes, dicht- en liedregels, tv- en radioprogramma’s en bordspellen. Namen van kranten, omroepen, websites en nieuwsplatforms worden niet gecursiveerd. Cursief kan ook in een lead, intro of zelfs in een kop. De cursivering hoeft niet door aanhalingstekens te worden vervangen. Cursief gebruiken we voor woorden uit een vreemde taal en voor titels/namen van boeken, films, liedjes, toneelstukken, kunstwerken, dicht- en liedregels, tv- en radioprogramma’s en bordspellen. Ook in aan aanhef, intro of kop gebruiken we in die gevallen cursivering en dus geen aanhalingstekens, al heeft het de voorkeur om cursivering in een kop indien mogelijk te vermijden. Namen van kranten, omroepen, websites en nieuwsplatforms worden niet gecursiveerd en staan evenmin tussen aanhalingstekens. We spreken dus van De Limburger, Nu.nl en Follow the Money. Bij mogelijke verwarring over De Limburger kan het nieuwsmedium De Limburger worden geschreven, om onderscheid te maken met een inwoner van Limburg.

Het is 'even groot als' en 'groter dan'. Daaruit volgt ook 'driemaal zo groot als', 'zes keer zo vaak als' en 'hij is niet zozeer bang als wel onrustig'.

Danken heeft een positieve betekenis, wijten een negatieve. Het is: hij heeft het succes aan zijn grote inzet te danken en hij heeft het verlies aan zichzelf te wijten.

Dat gebruik je als je verwijst naar (bepaalde) het-woorden.
Voorbeeld: 'Het werk achter de kassa dat zij regelmatig doet, levert haar niet veel op.'

Wat gebruik je:
• na onbepaalde voornaamwoorden als veel, niets, alles en het enige
• na de overtreffende trap: het beste wat, het eerst wat, het liefste wat.
• als je wat kunt vervangen door datgene wat: ik zie, ik zie wat jij niet ziet.
• als wat verwijst naar een hele zin: 'Zij zat telkens te lachen, wat de leraar irriteerde.'

Het is: dit voorstel maakt deel uit van... of dit voorstel is een onderdeel van... Niet: dit voorstel maakt onderdeel uit van...

De naam van een departement wordt met een hoofdletter geschreven: het ministerie van Justitie, ministerie van Buitenlandse Zaken. Het woord ministerie is een soortnaam en dus altijd met kleine letter. Als het departement defensie of justitie wordt bedoeld, is dat eveneens met kleine letter.

Het is de defensieminister en de minister van Defensie, onderwijsminister en minister van Onderwijs, landbouwminister en minister van Landbouw.

Schrijf de woorden los van elkaar als een bijbehorend zelfstandig naamwoord volgt; zo niet, schrijf ze dan aan elkaar: 'de partijen waren dicht bij een oplossing'; 'de oplossing van het probleem kwam snel dichtbij'. Dezelfde regels gelden voor vlak bij/vlakbij. 'Vlak bij het restaurant was een vijver' en 'De vijver was vlakbij'.

De Nederlandse namen van dieren worden met een kleine letter geschreven. Dat geldt ook voor rasnamen als dobermann, bordercollie, sint-bernardshond of gallowayrund. Duitse herder, Deense dog of Vlaamse gaai krijgen wel een hoofdletter omdat Duits, Deens en Vlaams afleidingen zijn van aardrijkskundige namen.

Ook soortnamen die naar een eigennaam genoemd zijn, krijgen een kleine letter: przewalskipaard, cox (appel), reine-claude (peer).

Wetenschappelijke namen van diersoorten worden niet cursief of tussen aanhalingstekens geschreven. De naam bestaat in de meeste gevallen uit twee gedeelten. Het eerste is de geslachtsnaam (met beginhoofdletter), het tweede de toevoeging voor de desbetreffende soort (kleine letter) Gazella thomsoni.

De Nederlandse namen van planten worden met een kleine letter geschreven.

Doordat geeft een oorzaak aan, omdat een reden. De constructie: 'dit komt omdat?' is fout. Het moet zijn: 'dit komt doordat?'

Na een dubbele punt volgt in principe een kleine letter. Behalve als het gaat om een letterlijke quote of een eigennaam.

Limburgse plaatsnamen Echt-Susteren:

Dieteren Dieterenaar Dieterense Dieterens

Echt Echtenaar Echtse Echts

Illikhoven Illikhovenaar Illikhovense Illikhovens

Koningsbosch Koningsboschenaar Koningboschse Koningsboschs

Maria Hoop Maria Hopenaar Maria Hoopse Maria Hoops (zonder koppelteken)

Nieuwstadt Nieuwstadtenaar Nieuwstadtse Nieuwstadts

Roosteren Roosterenaar Roosterense Roosterens

Sint Joost Sint Joostenaar Sint Joostse Sint Joosts (zonder koppelteken)

Susteren Susterenaar Susterense Susterens

Visserweert Visserweertenaar Visserweertse Vissersweerts

Een in een van de aanwezigen, of een van de eersten of een van hen schrijven we zonder accenttekens. Die worden alleen gebruikt als expliciet het getal één bedoeld wordt.

Enkele probleemgevallen:
bereiden/berijden: een maaltijd bereiden/een paard berijden
breien/brij: een trui breien/een brij van woorden
eiken/ijken: een eiken tafel/het ijken van gewichten
inwijden/uitweiden/uitweiden: iemand inwijden in een geheim of een gebouw inwijden/iemand kan flink uitweiden (breedsprakig zijn)/een trui kan uitwijden (wijder worden)
karwei/karwij: een karwei afmaken/karwijzaad
leiden/lijden: een leven leiden/pijn of verlies lijden (dat lijdt geen twijfel)
neiging/nijging: de neiging (aandrift) voelen om in lachen uit te barsten/een nijging (buiging) maken voor een gast
peil/pijl: er valt geen peil op te trekken/spelen met pijl en boog
puberteit/pubertijd: levensfase waarin de geslachtsrijpheid zich ontwikkelt/tijd of periode van puberen
reizen/rijzen: naar het buitenland reizen/de pan uit rijzen
stampei/stampij: beide spellingwijzen zijn toegestaan
steil/stijl: een steile helling/de stijl van een deur of van schrijven
twijfelen/weifelen: hij twijfelde aan het nut van de aankoop/hij weifelde dan ook even voor hij de winkel binnenging
veilen/vijlen: huizen of schilderijen veilen/nagels vijlen
vleien/vlijen: een hooggeplaatste vleien (naar de mond praten)/zich naast een geliefde vlijen (gaan liggen). Maar het is in het gevlij komen (in de gunst komen)
weids/wijds: een weids uitzicht, een weids gebaar/een jas met wijde mouwenEigennamen van cafés, hotels, gebouwen, schepen, stichtingen, verenigingen en instellingen schrijven we nooit tussen aanhalingstekens: bijvoorbeeld café Het hijgend hert.
Eigennamen schrijven we zoals bedrijven of instellingen ze schrijven. Dus Maastricht UMC+, GaiaZOO, WhatsApp, YouTube, Booch?, Linda. (met punt), IKEA, LEGO en HEMA.

Personen worden in verhalen altijd opgevoerd met voor- en achternaam, woonplaats, leeftijd en functie. Anoniem opvoeren mag alleen na overleg met de hoofdredactie.

In samenstellingen met een eigennaam gebruiken we koppeltekens: commissie-Halsema, kabinet-Rutte, affaire-Californië, zaak-Nicky Verstappen.

Eigennamen veranderen in een soortnaam als ze niet volledig gebruikt worden: Waterschap Limburg is de eigennaam. Wordt alleen het woord waterschap gebruikt dan is het een soortnaam en wordt het met kleine letters geschreven. Datzelfde geldt voor euregio.

Cultuur en muziek: eigennamen van theatergezelschappen, artiesten en popgroepen zijn nooit cursief en staan nooit tussen aanhalingstekens.

Limburgse plaatsnamen Eijsden-Margraten:

Banholt Banholtenaar Banholtse Banholts

Bemelen Bemelenaar Bemelense Bemelens

Cadier en Keer Cadier en Keerdenaar Cadier en Keerse Cadier en Keers

Eckelrade Eckelradenaar Eckelraadse Eckelraads

Eijsden Eijsdenaar Eijsdense Eijsdens

Gronsveld Gronsveldenaar Gronsveldse Gronsvelds

Margraten Margratenaar Margratense Margratens

Mariadorp Mariadorpenaar Mariadorpse Mariadorps

Mesch Meschenaar Meschse Meschs

Mheer Mheerenaar Mheerse Mheers

Noorbeek Noorbeekenaar Noorbeekse Noorbeeks

Oost-Maarland Oost-Maarlandenaar Oost-Maarlandse Oost-Maarlands

Rijckholt Rijckholtenaar Rijckholtse Rijckholts

Scheulder Scheuldenaar Scheulderse Scheulders

Sint Geertruid Sint Geertruidenaar Sint Geertruidse Sint Geertruids (zonder koppelteken)

Withuis Withuizenaar Withuise Withuise

Aan elkaar. Het is ook eromheen, eropuit, ertussendoor, eronderdoor.
ervan afhangen: het hangt ervan af. Het stamwerkwoord is afhangen van.
ervan afzien: hij ziet ervan af. Het stamwerkwoord is afzien van.
ervan uitgaan: Hij gaat ervan uit dat? Het stamwerkwoord is uitgaan van.

We schrijven eredivisie en eerste divisie met kleine letters. We gebruiken voor de eerste divisie geen sponsornaam als Keuken Kampioen Divisie. Clubs die deelnemen aan deze voetbalcompetities noemen we eredivisionist en eerstedivisionist.

Fout is: hij gaat er voor het gemak vanuit. Het moet zijn: hij gaat er voor het gemak van uit. Het werkwoord is uitgaan.

Twee woorden. Kan vaak beter worden weggelaten. De afkorting etc. gebruiken we niet.

Euregio als soortnaam wordt met kleine letters geschreven. Alleen als het een eigennaam is, bijvoorbeeld Euregio Rijn-Maas-Noord, komen er kapitalen in voor.

Het €-teken (euroteken) wordt niet gebruikt

Exacte getallen tot tienduizend schrijven we zonder punt. Dus 2540 of 8732 en 65.493.

Exacte jaartallen en data schrijven we in cijfers: bijvoorbeeld 9 oktober 1980. Hebben we het over decennia dan kan ook jaren zestig of jaren negentig worden gebruikt. Zestiger jaren of negentiger jaren is niet wenselijk (germanismen).

De benamingen van de straaljagers F-16 of F-35 schrijven we met een koppelteken.

Facebook is met hoofdletter F. Het werkwoord facebooken is met kleine letters, net als facebooker.

Failliet kan overdrachtelijk gebruikt worden: het failliet van de verzorgingsstaat. Niet: 'het faillissement van de verzorgingsstaat'.

Officiële namen van feestdagen en andere bijzondere dagen schrijven we met een hoofdletter (Kerstmis, Valentijnsdag, Werelddierendag), maar niet-officiële en informele namen krijgen een kleine letter (kerst, valentijn, dierendag). Eerste kerstdag, eerste paasdag of eerste pinksterdag zijn ook met kleine letters.

De gebiedende wijs krijgt in het algemeen geen -t ('ga liggen', 'red het milieu', 'kijk uit', 'word lid'), ook niet als iets gericht is aan meer dan één persoon. Er zijn enkele vaste formuleringen die een uitzondering vormen: 'komt dat zien' en 'bezint eer ge begint'. De gebiedende wijs met u als onderwerp krijgt wel een -t. 'Hangt u uw kleren daar maar op', 'kijkt u even naar links', 'houdt u uw jas maar aan'. Als u kan worden vervangen door uzelf, en dus geen onderwerp is, krijgt de gebiedende wijs geen -t. 'Meld u aan', 'kleed u maar weer aan', 'vergis u niet'. Bij de werkwoorden houden, glijden, rijden, snijden en uitscheiden is in de gebiedende wijs de vorm zonder -d het meest gebruikelijk: hou op, glij door, rij zachter, snij door, schei uit.

Gedachtestreepjes zijn geen koppeltekens, en we gebruiken daarvoor dan ook het langere streepje. Gedachtestreepjes worden omgeven door een spatie en zitten dus niet tegen een woord aangeplakt. Ze worden gebruikt om een tussenopmerking in de zin beter te laten uitkomen. Gebruik ze spaarzaam, omdat zinnen anders al gauw onoverzichtelijk worden. Vaak kan een gedachtestreepje worden vervangen door een komma.

Hij heeft er naar geluisterd moet zijn hij heeft ernaar geluisterd. De regel is: schrijf er vast aan het voorzetsel dat erachter staat.

Hoewel zowel gemeenten als gemeentes correct is als meervoudsvorm van gemeente kiezen we vanwege de uniformiteit voor gemeenten.

Woordvoerders van gemeenten en provincie voeren we anoniem op, tenzij de woordvoerder een bron wordt.

Een schriftelijke reactie van een woordvoerder wordt weergegeven tussen enkele piefjes.

Namen van algemeen bekende medicijnen en geneesmiddelen worden met kleine letter geschreven: bijvoorbeeld aspirine, oxazepam, paracetamol of ibuprofen. Merknamen van medicijnen krijgen wel een hoofdletter: bijvoorbeeld Seroxat of Tamiflu.

Limburgse plaatsnamen Gennep:

Gennep Gennepenaar Gennepse Genneps

Heijen Heijenaar Heijense Heijens

Milsbeek Milsbeekenaar Milsbeekse Milsbeeks

Ottersum Ottersummer Ottersumse Ottersums

Ven-Zelderheide Ven-Zelderheidenaar Ven-Zenderheidse Ven-Zenderheids

Gerechtshof schrijven we met kleine letter. Het gerechtshof in Den Bosch oftewel het hof in Den Bosch.

Vaak wordt regelmatig geschreven, terwijl wordt bedoeld: geregeld.
Regelmatig veronderstelt een vaste regelmaat: 'zijn hart klopt regelmatig'. Maar: 'die discussie duikt geregeld (vaak, af en toe) op'.

Gesproken woorden altijd tussen dubbele aanhalingstekens, geschreven woorden (mail, sociale media, nota, brief, vonnis) tussen enkele aanhalingstekens. In koppen citaten tussen enkele aanhalingstekens, in fotobijschriften tussen dubbele.

Getallen tot en met twintig in letters, evenals tientallen, honderdtallen, duizendtallen, miljoen en miljard.

In koppen mag je getallen in cijfers schrijven. Daarmee kun je ruimte besparen: 'Politie arresteert 20 jongeren'.

Dat met een gijzelaar een gegijzelde persoon wordt bedoeld, is wat vreemd. Het achtervoegsel -aar betekent namelijk meestal 'iemand die een handeling uitvoert'. Denk aan bedelaar (iemand die bedelt), brabbelaar (iemand die brabbelt) en handelaar (iemand die handelt). Je zou dus verwachten dat een gijzelaar iemand is die anderen gijzelt, maar dat is niet zo. Om verwarring te voorkomen, kan het beste gesproken worden over een gegijzelde (slachtoffer van een gijzeling) en een gijzelnemer of gijzelhouder (voor een dader).

Het is God met een hoofdletter als de Allerhoogste wordt aangeduid. 'Ere zij God', 'God zij met ons', 'de God van de christenen', 'de God van de moslims'. In de overige gevallen wordt god met een kleine letter geschreven: 'de Griekse goden', 'hij waant zich god in Frankrijk', 'hij ziet eruit als een jonge god'.

Godsdienstige en levensbeschouwelijke stromingen schrijven we met een kleine letter: bijvoorbeeld katholiek, moslim of communist.

We schrijven grand prix met kleine letters, maar de Grand Prix van Monaco met hoofdletters. Het is grandprixrace. Het meervoud is grands prix.

Vaak wordt geschreven: 'de drie hoogste klassen van het vwo', 'de twee grootste omroepen'. In beide gevallen kan er maar één de hoogste of grootste zijn. Correct is: 'de hoogste drie klassen van het vwo' en 'de grootste twee omroepen'.

Tweemaal groter (duurder, zwaarder) dan... betekent een uitkomst van 300 procent vergeleken met de uitgangssituatie: als de prijs van een loterij wordt verhoogd van 100 naar 300 euro, dan is die prijs tweemaal groter dan eerst het geval was en driemaal zo groot geworden. Om verwarring te voorkomen, kan beter de vorm 'x keer zo groot als' gebruikt worden.

Limburgse plaatsnamen Gulpen-Wittem:

Elkenrade Elkenradenaar Elkenraadse Elkenraads

Epen Epenaar Epense Epens

Eys Eysenaar Eysse Eysse

Eyserheide Eyserheidenaar Eyserheidse Eyserheids

Gulpen Gulpenaar Gulpense Gulpens

Heijenrath Heijenrathenaar Heijenrathse Heijenraths

Ingber Ingbernaar Ingberse Ingbers

Mechelen Mechelenaar Mechelense Mechelens

Nijswiller Nijswillenaar Nijswillerse Nijswillers

Partij Partijnaar Partijse Partijs

Reijmerstok Reijmerstokkenaar Reijmerstokse Reijmerstoks

Slenaken Slenakenaar Slenakense Slenakens

Trintelen Trintelenaar Trintelense Trintelens

Wahlwiller Wahlwillernaar Wahlwillerse Wahlwillers

Wijlre Wijlrenaar Wijlrese Wijlres

Wittem Wittemer Wittemse Wittems

Haakjes zijn bedoeld om kort uitleg te geven of beperkte informatie toe te voegen. Gebruik ze niet in citaten, behalve als je 'red.' van redactie wilt toevoegen.

Het woord half in tijdsaanduidingen schrijven we bij voorkeur los: half uur, half 10, half jaar. Halfjaar schrijven we aan elkaar als het een boekhoudkundige periode van zes maanden betreft.
Ook aan elkaar: 'het bedrijf maakt vandaag de halfjaarcijfers bekend', 'de halfjaarlijkse tandartscontrole'. En: 'op het halfuur slaat de klok één keer'.

Je kunt het zwaar met iemand eens zijn, maar dat maakt het nog niet hardgrondig. Met een 't' dus, uit het diepst van je hart, je gemoed.

Limburgse plaatsnamen Heerlen:

Heerlen Heerlenaar Heerlense Heerlens

Hoensbroek Hoensbroekenaar Hoensbroekse Hoensbroeks

Schrijf hen als sprake is van een lijdend voorwerp (vierde naamval): 'ik gooi hen eruit', 'de vijand versloeg hen', 'hij spreekt hen bestraffend toe' of 'de aanval verraste hen'.

Hen volgt ook altijd na een voorzetsel: ik gaf aan hen het advies, ik ga met hen mee of tussen hen was zelden sprake van vijandigheid.

Schrijf hun als sprake is van een meewerkend voorwerp (derde naamval) zonder voorzetsel: ik gaf hun het advies, zij is niet van plan hun tegemoet te komen of dat kun je hun beter vragen. Hun mag je nooit gebruiken als onderwerp van een zin.

Maar hoe zat het ook alweer met dat lijdend en meewerkend voorwerp? Voor hen (en dus niet hun) die er moeite mee hebben, wordt het hier nog even uitgelegd.

Je vindt het lijdend voorwerp in een zin door te vragen:
wie/wat+gezegde+onderwerp? Voorbeeld: 'ze waarschuwden de leerlingen niet op tijd'. Wie waarschuwden ze? De leerlingen. De leerlingen is dus lijdend voorwerp. Dus: ze waarschuwden hen niet op tijd.
Je vindt het meewerkend voorwerp in een zin door te vragen: aan/voor wie+gezegde+onderwerp+lijdend voorwerp? Voorbeeld: 'het meisje geeft de konijnen voer'. Aan wie geeft (gezegde) het meisje (onderwerp) voer (lijdend voorwerp)? Aan de konijnen. De konijnen is dus meewerkend voorwerp. Dus: het meisje geeft hun voer. Ander voorbeeld: 'de gevangenen hangt de doodstraf boven het hoofd'. Aan wie hangt (gezegde) de doodstraf (onderwerp) boven het hoofd? De gevangenen. De gevangenen is dus meewerkend voorwerp. Dus: Hun hangt de doodstraf boven het hoofd.
Wie vervolgens toch nog twijfelt tussen hen en hun, kan soms zijn toevlucht nemen tot ze: 'ik gaf ze het advies' of 'hij spreekt ze bestraffend toe'.

Hoe lang gaat dit nog goed?' is onjuist en moet zijn: 'Hoelang gaat dit nog goed?' Hoe lang stelt namelijk een vraag naar een lengte ('hoe lang is die man?') of een afstand ('hoe lang is de Chinese muur?'). Je schrijft hoelang als één woord als het gaat om de duur van iets.

Los geschreven heeft het betrekking op een afstand. Bedoel je de figuurlijke betekenis, dan wordt het aan elkaar geschreven. 'Hoe ver is het nog naar het station?', 'Hoever ben je in de nieuwe Jonathan Franzen?'

Namen van personen krijgen een hoofdletter. Voorvoegsels als 'de' en 'van' krijgen een kleine letter als de voornaam of een initiaal aan de achternaam voorafgaat (Claire van Dyck, C. van Dyck), anders een hoofdletter (journalist Van Dyck, arbiter Van den Bosch). Bij Vlaamse namen krijgen voorvoegsels in veruit de meeste gevallen een hoofdletter: Karel De Gucht of Dries Van den Bossche.

Aardrijkskundige namen krijgen een hoofdletter. Aardrijkskundige aanduidingen als westers (westerse landen) en oosters worden met een kleine letter geschreven, evenals richtingen als het zuiden of het noorden. Gebruik wel hoofdletters als de windstreek of windrichting deel uitmaakt van de aardrijkskundige naam: bijvoorbeeld Noord-Limburg, Maastricht-Zuid of Oost-Turkije.

Eigennamen van instellingen, bedrijven en organisaties krijgen een of meer hoofdletters: Raad van State, Rijksdienst voor het Wegverkeer, Tweede Kamer. Dat geldt ook voor afleidingen daarvan: Kamerlid, Kamercommissie of Lagerhuisdebat.

Rechtbank, gerechtshof, hof, justitie en defensie worden met kleine letters geschreven. Landelijk Parket is weer met hoofdletters, het is ook Hoge Raad en ministerie van Defensie.

Het Rijk en de Kroon krijgen een hoofdletter. De staat niet.

U en uw worden met kleine letter geschreven.

Woorden die iets zeggen over de vorm van iets krijgen een hoofdletter: T-shirt, S-bocht, T-splitsing, V-teken. Maar c-sleutel, h-woord of y-as worden met kleine letters geschreven.

Limburgse plaatsnamen Horst aan de Maas:

America Americaan Americaanse Americaans (Horst-America nooit gebruiken)

Broekhuizen Broekhuizenaar Broekhuizense Broekhuizens

Broekhuizenvorst Broekhuizenvorstenaar Broekhuizenvorstse Broekhuizenvorsts

Evertsoord Evertsoordenaar Evertsoordse Evertsoords

Griendtsveen Griendtsvener Griendtsveense Griendtsveens

Grubbenvorst Grubbenvorstenaar Grubbenvorstse Grubbenvorsts

Hegelsom Hegelsommer Hegelsomse Hegelsoms

Horst Horstenaar Horsterse Hosters

Kronenberg Kronenbergenaar Kronenbergse Kronenbergs

Lottum Lottumer Lottumse Lottumse

Meerlo Meerlonaar Meerlose Meerlose

Melderslo Melderslonaar Melderslose Melderslose

Meterik Meterikker Meterikse Meterikse

Swolgen Swolgenaar Swolgense Swolgense

Sevenum Sevenummer Sevenumse Sevenumse

Tienray Tienraynaar Tienrayse Tienrayse

Houtgreep moet zijn: houdgreep.

In grote getalen moet zijn: in groten getale.

Het International Court of Justice in Den Haag heet in het Nederlands niet het Internationale Hof van Justitie, maar het Internationaal Gerechtshof. Het is het juridisch orgaan van de Verenigde Naties en mag dus worden aangeduid als VN-hof.

Het Internationaal Strafhof is daarentegen geen VN-hof, het staat los van de VN.

Het Europese Hof voor de rechten van de Mens in het Franse Straatsburg staat los van de Europese Unie, en is dus geen EU-hof. Het is een lichaam van de Raad van Europa, (evenmin een EU-instelling).

Het Europese Hof van Justitie in Luxemburg mag daarentegen wel EU-hof worden genoemd, het is het enige hof van de Europese Unie (EU).

Prikkelen, ergeren: 'het zoemen van een mug irriteert menigeen'. Het is zich ergeren aan, zich irriteren aan is onjuist.

De toevoeging jongstleden bij data is overbodig en de afkorting jl. gebruiken we al helemaal niet.

Als religieuze aanduiding krijgen jood en joods een kleine letter: het jodendom, orthodox-joods. Maar als het woord Joods niet in de eerste plaats verwijst naar de godsdienst maar naar het volk of de bevolkingsgroep krijgt het een hoofdletter: de Joodse en Arabische cultuur.

De ministers en staatssecretarissen onder leiding van de minister-president vormen het kabinet. Staatssecretarissen maken deel uit van het kabinet, maar niet van de ministerraad, de vergadering van ministers onder voorzitterschap van de minister-president.

Kabinet is niet hetzelfde als regering. De koning maakt geen deel uit van het kabinet, wel van de regering. Regering-Rutte is daarom fout.

De vergadering van ministers en staatssecretarissen onder voorzitterschap van de koning heet kabinetsraad.

Tussen kabinet en de premier staat een koppelteken; achter de premier een vastwit en Romeins cijfer: kabinet-Rutte IV, kabinet-Schoof I. Als kabinet wordt weggelaten, is het Rutte IV en Schoof I.

Kakafonie' laat zich makkelijker uitspreken, maar kakofonie is toch echt de juiste spelling.

Kerk schrijven we met kleine letter, ook als het instituut als geheel wordt bedoeld: de rooms-katholieke kerk is tegen abortus. Alleen officiële eigennamen van kerkgenootschappen krijgen een of meerdere hoofdletters.

Namen van kloosterordes worden met kleine letter geschreven: bijvoorbeeld 'van de orde der minderbroeders' (franciscanen) of 'van de orde der predikheren' (dominicanen). Wel is het 'van de orde van de heilige Benedictus' (benedictijnen) en 'van de orde van Jezus' (jezuÏeten).

Limburgse plaatsnamen Kerkrade:

Eygelshoven Eygelshovenaar Eygelshovense Eygelhovense

Kerkrade Kerkradenaar Kerkraadse Kerkraadse

Kerstman schrijven we met een hoofdletter, net als Sinterklaas.

Plaats altijd een komma als de hoofdzin duidelijk moet worden gescheiden van de bijzin: 'De dirigent toonde zich na afloop tevreden, hoewel het orkest nog maar kort in deze samenstelling optrad'.

Plaats ook altijd komma's aan het begin en het eind van een bijstelling: 'Ronald Koeman, coach van het Nederlands elftal, verklaarde dat zijn ploeg als een team opereert'.

Vaak wordt gedacht dat nooit een komma moet worden geplaatst voor het woordje en. Dit is niet juist. In de zin 'Hij was keer op keer gewaarschuwd, en toch deed hij het' is een komma van belang om het pauze-effect te bewerkstelligen.

Koninklijk Huis krijgt twee hoofdletters. Titels als koning, koningin, prins, prinses, graaf of gravin schrijven we met kleine letters.

De leden van het Koninklijk Huis zijn koning Willem-Alexander, koningin Máxima, prinses Beatrix, Prinses van Oranje Catharina-Amalia, prinses Alexia, prinses Ariane, prins Constantijn, prinses Laurentien, prinses Margriet en Pieter van Vollenhoven.

Tot de Koninklijke familie (alleen Koninklijke met hoofdletter) behoren - naast de leden van het Koninklijk Huis - prinses Irene, prinses Mabel, prins Maurits, prinses Marilène, prins Bernhard, prinses Annette, prins Pieter-Christiaan, prinses Anita, prins Floris en prinses Aimée.

Rangen (Lid, Commandeur et cetera) van onderscheidingen schrijven we met een hoofdletter, zoals de Kanselarij der Nederlandse Orden het doet. Oranje-Nassau is met koppelteken.

Orde van Oranje-Nassau:
Lid in de Orde van Oranje-Nassau
Ridder in de Orde van Oranje-Nassau
Officier in de Orde van Oranje-Nassau
Commandeur in de Orde van Oranje-Nassau
Grootofficier in de Orde van Oranje-Nassau
Ridder Grootkruis in de Orde van Oranje-Nassau

Militaire Willems-Orde:
Ridder Grootkruis der Militaire Willems-Orde
Commandeur der Militaire Willems-Orde
Ridder 3de klasse der Militaire Willems-Orde
Ridder 4de klasse der Militaire Willems-Orde

Orde van de Nederlandse Leeuw:
Ridder in de Orde van de Nederlandse Leeuw (Ridder met hoofdletter)
Commandeur in de Orde van de Nederlandse Leeuw (Commandeur met hoofdletter)
Ridder Grootkruis in de Orde van de Nederlandse Leeuw (Ridder Grootkruis met hoofdletters)

Voor het vervullen van zijn functie heeft de staat aan koning Willem-Alexander Paleis Noordeinde, Paleis Huis ten Bosch en het Koninklijk Paleis Amsterdam ter beschikking gesteld.

Paleis Noordeinde in Den Haag is het werkpaleis van de koning. De meeste medewerkers van de Dienst van het Koninklijk Huis werken in dit paleis. Net als het Koninklijk Paleis Amsterdam wordt dit paleis gebruikt voor officiële ontvangsten en evenementen. Paleis Huis ten Bosch in Den Haag is het woonpaleis van de koning en zijn gezin en wordt daarnaast gebruikt voor kleinere officiële ontvangsten en bijeenkomsten.

Prinses Beatrix is sinds 2014 woonachtig in Kasteel Drakensteyn in Lage Vuursche, gemeente Baarn, provincie Utrecht.

In samenstellingen met afkortingen, letters, cijfers of symbolen: bijvoorbeeld pr-adviseur, T-shirt of S-bocht (T en S krijgen in dit geval een hoofdletter omdat ze iets zeggen over de vorm), 65-plusser, F-16 of +-teken.

In samenstellingen met een eigennaam: kabinet-Rutte, commissie-Deetman of affaire-Van Rey.

Bij bepaalde functies en titels: adjunct-hoofdredacteur, chef-kok of secretaris-generaal.

In samenstellingen met twee gelijkwaardige delen zoals rooms-katholiek, Belgisch-Limburg, zwart-witfoto of woon-werkverkeer.

Koppeltekens worden ook gebruikt bij botsende klinkers: gala-avond of ski-instructeur.

In combinaties als half-en-half, kant-en-klaar, staakt-het-vuren, twee-onder-een-kap, glas-in-loodraam, huis-aan-huisblad, jeu-de-boulesbaan. (glas in lood, huis aan huis en jeu de boules zijn losse woorden).

Na bepaalde voorvoegsels: bijna-botsing, ex-echtgenoot, niet-roker, non-verbaal, oud-burgemeester, Sint-Nicolaas.

In samenstellingen die beginnen met vreemde woorden als ad-hocbesluit, au-paircontract of art-decokunstenaar.

Nieuwskoppen bevatten de essentie van het nieuws, bestaan bij voorkeur uit een lopende zin en het belangrijkste trefwoord staat erin. Ze staan in de regel in de tegenwoordige tijd en zijn actief. Een nieuwskop bevat geen leestekens.
Lidwoorden en voorzetsels blijven bij voorkeur achterwege. Datzelfde geldt voor afkortingen, tenzij het om ingeburgerde begrippen gaat.
Een nieuwskop is eenduidig en slechts op één manier uit te leggen: Niet: 'Arts ontkent fraude ziekenhuis' (pleegde het ziekenhuis fraude?), maar 'Arts ontkent fraude met gegevens ziekenhuis' (de arts is verdacht). Een nieuwskop bevat geen beeldspraak, dubbelzinnigheden of woordspelingen. Het is 'Zwemploeg lijdt nederlaag' en niet 'Zwemploeg kopje-onder'.
De werkwoorden zijn, worden of blijven of vervoegingen daarvan worden bij voorkeur niet in een nieuwskop gebruikt.
Een chapeau of subkop mag niet worden gebruikt om de kop begrijpelijk te maken.
Koppen boven interviews, reportages, analyses, achtergrondverhalen en columns moeten prikkelen tot lezen en kunnen soms zelfs conclusies uit de laatste alinea zijn. Het kan ook een kenmerkende sfeerkop zijn. Koppen boven een interview op papier bevatten bij voorkeur een citaat dat zo veel mogelijk letterlijk uit de tekst komt. Als de ruimte dat niet toelaat, kunnen lidwoorden worden weggelaten of kan er lichtelijk worden geparafraseerd.

Limburgse plaatsnamen Landgraaf:

Landgraaf Landgravenaar Landgraafse Landgraafse

Limburgse plaatsnamen Leudal:

Baexem Baexemer Baexemse Baexemse

Buggenum Buggenummer Buggenumse Buggenumse

Ell Ellenaar Ellse Ells

Grathem Grathemer Grathemse Grathems

Haelen Haelenaar Haelense Haelens

Haler Halernaar Halerse Halers

Heibloem Heibloemenaar Heibloemse Heibloems

Heythuysen Heythuysenaar Heythuysense Heythuysens

Horn Hornenaar Hornse Horns

Hunsel Hunselnaar Hunselse Hunsels

Ittervoort Ittervoortenaar Ittervoortse Ittervoorts

Kelpen-Oler Kelpen-Olenaar Kelpen-Olense Kelpen-Olens

Neer Neerenaar Neerse Neers

Neeritter Neeritternaar Neeritterse Neeritters

Nunhem Nunhemer Nunhemse Nunhems

Roggel Roggelnaar Roggelse Roggels

Limburgse plaatsnamen Maasgouw: -

Beegden Beegdenaar Beegdense Beegdens

Heel Heelenaar Heelse Heels

Linne Linnenaar Linse Linse

Maasbracht Maasbrachtenaar Maasbrachtse Maasbrachts

Ohé en Laak Ohé en Laakenaar Ohé en Laakse Ohé en Laaks

Panheel Panheelenaar Panheelse Panheels

Stevensweert Stevensweertenaar Stevensweertse Stevensweerts

Thorn Thornenaar Thornse Thorns

Wessem Wessemer Wessemse Wessems

Limburgse plaatsnamen Maastricht:

Borgharen Borgharenaar Borgharense Borgharens

Itteren Itterenaar Itterense Itterens

Maastricht Maastrichtenaar Maastrichtse Maastrichts

McDonald's aan elkaar, met twee hoofdletters en eindigend op een apostrof-s.

Limburgse plaatsnamen Meerssen:

Bunde Bundenaar Bundese Bundese

Geulle Geullenaar Geulse Geuls

Meerssen Meerssenaar Meerssense Meerssens

Moorveld Moorveldenaar Moorveldse Moorvelds

Rothem Rothemmer Rothemse Rothems

Ulestraten Ulestratenaar Ulestratense Ulestratens

Het gebruik van het woord men, raden we af. Bepaal wie men is: bijvoorbeeld de leden van een vereniging, de Tweede Kamer of de gemeenteraad. Als dat niet kan, kies dan een andere zinsopbouw.

Met voorbedachten rade, met een 'n' aan het slot van voorbedachten.

Mits betekent 'op voorwaarde dat', tenzij het tegenovergestelde: 'maar niet als/behalve als': Sportvissen is toegestaan, mits je een vergunning hebt. Sportvissen is verboden, tenzij je een vergunning hebt.

Het is mond op mond en mond tot mond. Maar wordt er een woord aan vastgeplakt dan verschijnen koppeltekens: mond-op-mondbeademing en mond-tot-mondreclame. Dat geldt bijvoorbeeld ook voor glas in lood en jeu de boules.

Limburgse plaatsnamen Mook en Middelaar:

Middelaar Middelaarder Middelaarse Middelaars

Molenhoek Molenhoeker Molenhoekse Molenhoeks

Mook Mookenaar Mookse Mooks

Plasmolen Plasmolenaar Plasmolense Plasmolens

Alle munteenheden worden met kleine letter geschreven: dollar, euro, yen, bitcoin. Vermeld bij vreemde valuta bij voorkeur ook de waarde in euro's.

De echtgenote van koning Willem-Alexander is koningin Máxima (met een accent aigu op de eerste a). Het paar heeft drie dochters (Catharina-)Amalia (de Prinses van Oranje), prinses Alexia en prinses Ariane.

Naamvallen worden in het hedendaagse Nederlands vrijwel niet meer gebruikt. Wel komen naamvalsvormen nog steeds voor in een aantal vaste combinaties. Enkele vaker voorkomende voorbeelden:
met voorbedachten rade, in koelen bloede, te allen tijde, te elfder ure, ten gevolge van, ten gronde, van ganser harte. Op https://taaladvies.net/vaste-combinaties-met-naamvallen-algemeen/ staat een hele lijst met voorbeelden.

Naar verluidt met dt, want naar (het) verluidt.

Na het voegwoord 'nadat' gebruiken we de voltooide tijd van de tijdsbepaling in de hoofdzin: de voltooid tegenwoordige of voltooid verleden tijd. Dus: 'Nadat hij was gearriveerd, kon het feest beginnen' en niet 'Nadat hij arriveerde, kon het feest beginnen'. En dus ook: 'Nadat hij is gearriveerd, kan het feest beginnen' en niet 'Nadat hij arriveert, kan het feest beginnen'. Nadat geeft namelijk aan dat iets is gebeurd (na dat, voltooid dus).
In de foute voorbeelden (arriveerde/arriveert) wordt het moment zelf aangegeven, oftewel: 'Toen hij arriveerde, kon het feest beginnen' en 'Als hij arriveert, kan het feest beginnen'.

Mensen hebben een nationaliteit en een etniciteit (afkomst). De Limburger neemt nationaliteit als uitgangspunt. Iedereen met een Nederlands paspoort is Nederlander. Soms kan het relevant zijn afkomst te vermelden. Bijvoorbeeld in artikelen over onderwijs, criminaliteit, werkloosheid of in persoonlijke verhalen. Sta er bij stil welk doel het vermelden van afkomst dient. Deze regel geldt niet voor citaten of opiniestukken. De redactie legt een ander niets op.

Sommige Nederlanders hebben een dubbele nationaliteit, maar voor het vermelden van de afkomst heeft dit geen consequenties. Wie de Nederlandse nationaliteit bezit en in Nederland woont, is Nederlander ook al bezit hij of zij eveneens een andere nationaliteit. De voormalige voorzitter van de Tweede Kamer is dus niet Marokkaans omdat ze zowel een Nederlands als een Marokkaans paspoort heeft.

Afgekort NK of WK. Het is het Nederlands kampioenschap of het wereldkampioenschap (enkelvoud) bij de strijd om één titel: het Nederlands kampioenschap volleybal of NK volleybal (zonder koppelteken) of WK voetbal. Het is de Nederlandse kampioenschappen of de wereldkampioenschappen bij de strijd om meer titels van één sport: de Nederlandse kampioenschappen zwemmen of de WK atletiek.

Limburgse plaatsnamen Nederweert

Leveroy Leveroynaar Leveroyse Leveroys

Nederweert Nederweertenaar Nederweertse Nederweerts

Nederweert-Eind Nederweert-Eindenaar Nederweert-Eindse Nedeweert-Einds

Ospel Ospelnaar Ospelse Ospels

Ospeldijk Ospeldijkenaar Ospeldijkse Ospeldijks

Oekraïne:

Oekraïner, Oekraïense, Oekraïens. Hoofdstad: Kiev. De president is Volodymyr Zelensky.

Kleine letters: officier van justitie. Vertegenwoordiger van het Openbaar Ministerie (hoofdletters) bij de rechtbank.

Het bijvoeglijk naamwoord olympisch wordt met kleine letter 'o' geschreven, behalve in de combinatie Olympische Spelen. Het is een olympisch dorp, de olympische gedachte, het olympisch vuur. Het is ook olympiër. Een olympiade is de periode van vier jaar tussen twee Olympische Spelen.

Omdat' gebruik je om een reden aan te geven: 'doordat' om een oorzaak aan geven.

Ondanks het feit dat: niet per definitie fout, maar met 'hoewel' zeg je hetzelfde.

Onder anderen slaat op personen, onder andere op zaken Wanneer zaken bedoeld worden, is onder meer vaak duidelijker. Onder meer slaat dus op zaken, niet op personen.

Het is onder wie bij personen en waaronder bij zaken. Er komen veel kijkers opdagen, onder wie Jantje en Pietje. Hij leest enkele kranten, waaronder De Limburger. Over wie geldt voor personen, waarover voor zaken.

Iets of iemand is ergens onderdeel van of maakt er deel van uit. 'Onderdeel uitmaken van' is dus fout.

De namen van onderwijsvormen worden met kleine letters geschreven: bijvoorbeeld mavo, gymnasium, hbo of pabo.

Fouten die voortvloeien uit onlogisch denken. Daarbij worden vaak woorden gebruikt met min of meer dezelfde betekenis of woorden die elkaar juist uitsluiten:

De bevolking werd op brute wijze afgeslacht: kun je een bevolking ook op zachtzinnige wijze afslachten? Bruut is hier dus overbodig, in afslachten zit het brute al besloten.

De traditie stamt van origine uit de mijnbouw: het gebruik van origine en stammen is dubbelop.

Driedubbel: vaak gebruikt waar drievoudig wordt bedoeld. Driedubbel is zes.

Het vertrouwen in het bedrijf smolt in één klap weg: smelten gaat geleidelijk en niet in één klap.

Het roer drastisch omgooien: drastisch is hier overbodig. Het roer omgooien betekent al iets drastisch veranderen.

Een belangrijke voortrekkersrol: een voortrekkersrol is altijd belangrijk.

We schrijven Openbaar Ministerie, met hoofdletters. De afkorting is OM (ook met hoofdletters), synoniem justitie. Het college van procureurs-generaal daarentegen is met kleine letters, net als officier van justitie en rechter-commissaris.

Het Openbaar Ministerie bestaat uit het college van procureurs-generaal, de procureur-generaal en de advocaten-generaal bij de Hoge Raad, de hoofdadvocaten-generaal en de advocaten-generaal bij de gerechtshoven en de hoofdofficieren en officieren van justitie bij de rechtbanken.

Wanneer we het over het Nederlands elftal hebben, spreken we van het Oranje. Spelers zijn Oranjespelers. Het vrouwenelftal wordt ook wel aangeduid als Oranje Leeuwinnen.

Op 5 mei wordt een bijeenkomst gehouden en dus niet georganiseerd. Het organiseren van de bijeenkomst is voorafgaand aan 5 mei gebeurd.

Limburgse plaatsnamen Peel en Maas:

Baarlo Baarlonaar Baarlose Baarloos

Beringe Beringenaar Beringse Berings

Egchel Egchelnaar Egchelse Egchels

Grashoek Grashoeker Grashoekse Grashoeks

Helden Heldenaar Heldense Heldens

Kessel Kesselnaar Kesselse Kessels

Kessel-Eik Kessel-Eikenaar Kessel-Eikse Kessel-Eiks

Koningslust Koningslustenaar Koningslustse Koningslusts

Maasbree Maasbreenaar Maasbreese Maasbrees

Meijel Meijelnaar Meijelse Meijels

Panningen Panningenaar Panningse Pannings

Peiler/peilen heeft te maken met meten. Een pijler is een steunpilaar in letterlijke of figuurlijke zin.

Percentages zijn altijd in cijfers. De enige uitzondering is de uitdrukking 'voor de volle honderd procent'. Het woord procent schrijven we voluit. We gebruiken het %-teken niet. We schrijven dus 36 procent of 200 procent.

Personen worden opgevoerd met voor- en achternaam, woonplaats, leeftijd en functie. Anoniem opvoeren alleen na overleg met hoofdredactie. Aanspreektitels als mr., drs., dr., prof., z.k.h., en mgr. gebruiken we niet.

Partij is een vrouwelijk woord, maar zijn daarmee alle partijnamen vrouwelijk? Nee. Je verwijst naar het woordgeslacht dat de naam van de partij heeft. Dat hangt dus af van het kernwoord van die naam, afgekort of niet.

Partij is vrouwelijk, dus de namen van Partij voor de Dieren en de SP zijn dat ook. Forum is onzijdig, dus FVD (let op drie kapitalen) ook. Bij sommige namen is het kernwoord niet duidelijk en moet je een frase maken met de of het, zoals 'de/het huidige [partijnaam]'. Dan krijg je bijvoorbeeld 'het huidige DENK', onzijdig.

Woordgeslacht politieke partijen in de Tweede Kamer (2024)
BBB (kernwoord beweging): de (v): ze, zij, haar
CDA (kernwoord appel): het, het zijn
ChristenUnie (kernwoord unie): de (v): ze, zij, haar
D66 (geen kernwoord): het: het, zijn
DENK (geen kernwoord): het: het, zijn
FVD (kernwoord forum): het: het, zijn
GroenLinks-PvdA (geen kernwoord): het: het, zijn
NSC (kernwoord contract): het, het zijn
Partij voor de Dieren (kernwoord partij): de (v): ze, zij, haar
PVV (kernwoord partij): de (v): ze, zij, haar
SGP (kernwoord partij): de (v): ze, zij, haar
SP (kernwoord partij): de (v): ze, zij, haar
VVD (kernwoord (volks)partij): de (v): ze, zij, haar
Volt (geen kernwoord): het: het, zijn
JA21 (geen kernwoord): het: het, zijn

Polshoogte nemen moet zijn: poolshoogte nemen.

Het woord procentpunt dienen we zo veel mogelijk te vermijden, wat niet betekent dat we het klakkeloos mogen vervangen door het woord procent. Met procentpunt wordt altijd bedoeld: het verschil tussen twee percentages (van hetzelfde geheel). Het woord procentpunt speelt geen rol in het vocabulaire van onze lezer. Het verdient daarom aanbeveling om het te vermijden. Dat kan relatief eenvoudig door gewoon beide percentages te vermelden. 'De rente is verhoogd van 3 naar 4 procent' is de beste oplossing.

We schrijven provincie Limburg en niet Provincie Limburg.

Het bestuur van de provincie wordt gevormd door het college van Gedeputeerde Staten. Het bestaat uit gedeputeerden en de commissaris van de Koning. De commissaris (in Limburg ook wel gouverneur genoemd) wordt benoemd door de Kroon. De afkorting van commissaris van de Koning is CdK. De gedeputeerden worden gekozen door de leden van Provinciale Staten.

De naam Limburgs Parlement gebruiken we niet.

Zowel Gedeputeerde Staten als Provinciale Staten worden gezien als eigennaam en daarom met hoofdletters geschreven. Bovendien zijn beide meervoud en krijgen ze dus ook qua werkwoord een meervoudsvorm. We gebruiken de afkortingen GS en PS zo min mogelijk, omdat die ook andere betekenissen hebben. Worden ze toch gebruikt dan volgt daarop het werkwoord in enkelvoud. Alternatieven voor de afkortingen zijn het provinciebestuur of de provinciale vertegenwoordiging.

Provinciehuis schrijven we met kleine letters.

Raad van bestuur is met kleine letters en dus de afkorting ook, rvb. Dat geldt ook voor raad van commissarissen (rvc), de ondernemingsraad (or) en de raad van toezicht (rvt). Het gaat hier om soortnamen.

We schrijven 85ste en niet 85e (ste in normale lettergrootte).

Recent is een bijvoeglijk naamwoord, recentelijk is een bijwoord, Dus: 'Product X is recentelijk geÏntroduceerd. Dat blijkt uit een recente studie.' Recentelijk kan worden vervangen door onlangs.

Rechtbank Limburg is een eigennaam en wordt dus met hoofdletters geschreven. Dat kan van toepassing zijn in bijvoorbeeld een interview met de president van de Rechtbank Limburg.

De Rechtbank Limburg is onderverdeeld in de rechtbank in Roermond en die in Maastricht. In verhalen over rechtbankzaken schrijven we niet dat een verdachte voor de Rechtbank Limburg moet verschijnen, maar voor of de rechtbank (in) Maastricht of de rechtbank (in) Roermond.
Deze regel geldt ook voor de Rechtbank Oost-Brabant die zittingen houdt in 's-Hertogenbosch en Eindhoven.

Rechtbank, gerechtshof, hof en justitie worden met kleine letters geschreven. Landelijk Parket is met hoofdletters, net als Hoge Raad en Raad van State.

Het Rijk als zelfstandig naamwoord krijgt een hoofdletter. Samenstellingen met Rijk krijgen geen hoofdletter: rijksoverheid, rijksdienst, rijksgebouw, rijksrecherche. Maar het is wel Rijksgebouwendienst en Rijkswaterstaat, want dat zijn eigennamen.

Staat schrijven we met een kleine letter: de Nederlandse staat.

Het vernederlandste rock-'n-roll heeft een apostrof voor de 'n' en koppeltekens.

Limburgse plaatsnamen Roerdalen:

Herkenbosch Herkenboschenaar Herkenboschse Herkenboschs

Melick Melickenaar Melickse Melicks

Montfort Montfortenaar Montfortse Montforts

Posterholt Posterholtenaar Posterholtse Posterholts

Sint Odiliënberg Sint Odiliënbergenaar Sint Odiliënbergse Sint Odiliënbergs

Vlodrop Vlodroppenaar Vlodropse Vlodrops

Limburgse plaatsnamen Roermond:

Asselt Asseltenaar Asseltse Asselts

Asenray Asenraynaar Asenrayse Asenrays

Boukoul Boukoulnaar Boukoulse Boukouls

Herten Hertenaar Hertense Hertens

Merum Merumer Merumse Merums

Ool Oolenaar Oolse Ools

Roermond Roermondenaar Roermondse Roermonds

Swalmen Swalmenaar Swalmense Swalmen

In enkele gevallen schrijven we Romeinse cijfers: Karel V, het kabinet-Rutte IV. Hierbij komt er een vastwit tussen de naam en het getal.

Samengestelde woorden worden veelal aan elkaar geschreven. Bijvoorbeeld: kortetermijnlening, langeafstandsloper, hypotheekrenteaftrek. Bedenk dat er een betekenisverschil is tussen een langeafstandsloper en een lange afstandsloper. In het eerste geval gaat het om een persoon die gespecialiseerd is in het lopen van lange afstanden. In het tweede geval gaat het om een lang persoon die afstanden loopt.

Samenstellingen met 'anti' schrijven we aan elkaar: antiterreureenheid, antiautoritair, antiamerikanisme, antisemitisme, Maar het is wel anti-Amerikaans en anti-Duits, samenstellingen dus waarvan het tweede deel met een hoofdletter begint.

Samenstellingen die beginnen met een naam worden aaneengeschreven: Heinekenbrouwerij, Rabobankrekening.

Schrijf er, daar, hier en waar vast aan het voorzetsel dat erachter staat: bijvoorbeeld 'eraan gewend zijn', 'hierbij zijn', 'daarvoor kiezen', 'waaruit bestaat dit plan?'

Samenstellingen met namen worden bij voorkeur aan elkaar geschreven, bijvoorbeeld Rabobankrekening. Een streepje mag altijd, zeker bij samenstellingen die niet zo vaak voorkomen. Als een naam eindigt op een cijfer of hoofdletter, is een streepje verplicht.

Gebruik een koppelteken in samenstellingen met een eigennaam: commissie-Halsema, kabinet-Rutte, zaak-Nicky Verstappen of affaire-Dutroux.

Een scène is een kort deel van een groter verhaal, zoals een film, toneelstuk of boek. Een scene is een hippe groep of subcultuur met kenmerkende eigenschappen en activiteiten.

Scheidbaar houdt in dat de twee delen van het werkwoord los van elkaar in de zin kunnen voorkomen: 'ik voer actie', 'zij maakt gebruik van?' Bij een niet-scheidbaar werkwoord blijven de twee delen altijd bij elkaar: 'ik stofzuig', 'zij internetwinkelt'. Scheidbare werkwoorden worden aan elkaar geschreven als de twee delen naast elkaar in een zin staan: 'Weet je zeker dat je liever gebruikmaakt van het openbaar vervoer dan van mijn aanbod om mee te rijden?' 'Of ik hoop dat die bui snel overdrijft' of 'wat heeft die storm vannacht huisgehouden'.

Scheikundige benamingen als CO2 en H20 krijgen subscript, dus met een lage 2.

Namen van schoolvakken en studierichtingen worden doorgaans met kleine letters geschreven. Uitzonderingen zijn talenvakken en vakken met andere woorden die van zichzelf een hoofdletter hebben: Frans, Spaanse taal- en letterkunde, Europees recht.

Bij minder bekende benamingen zijn hoofdletters wenselijk. Soms omdat een studierichting als een unieke naam beschouwd wordt, bijvoorbeeld als een opleidingsinstituut die naam zelf bedacht heeft.

Seksegelijkheid in taalgebruik. Non-binair wordt hen.

Limburgse plaatsnamen Simpelveld:

Bocholtz Bocholtzenaar Bocholtzse Bocholtzse

Simpelveld Simpelveldenaar Simpelveldse Simpelvelds

Sinterklaas (of afgekort Sint) en Sint-Nicolaas schrijven we met een hoofdletter. Net als Kerstman en Paashaas. Zwarte Piet(en) wordt/worden vervangen door Piet(en). 'Gisteren is Sinterklaas bij ons op bezoek geweest', 'Wat heb jij van Sinterklaas gekregen?' en 'Morgen komt de Sint bij Paul de Leeuw'.

Ook de feestdagen Sinterklaas, Kerstmis, Pasen, Pinksteren, Hemelvaartsdag et cetera zijn met een hoofdletter. Afgeleide woorden daarvan worden met kleine letter geschreven: sinterklaasfeest, eerste en tweede kerstdag, pinkstertraditie of valentijnsgeschenk.

Samenstellingen met Sint krijgen een koppelteken: Sint-Martinuskerk en Sint-Nicolaas. Het koppelteken hoort ook bij St.-Martinuskerk of St.-Nicolaas.

De term Zwarte Piet gebruiken we niet meer. We spreken van Piet. Dus Sinterklaas en zijn Pieten. Specifieke eigennamen als Coole Piet of Ozosnel krijgen uiteraard ook een hoofdletter.

We kiezen ervoor goedheiligman te schrijven.

Limburgse plaatsnamen Sittard-Geleen:

Born Bornenaar Bornse Borns

Buchten Buchtenaar Buchtense Buchtens

Einighausen Einighausenaar Einighausense Einighausens

Geleen Gelener Geleense Geleens

Grevenbicht Grevenbichtenaar Grevenbichtse Grevenbichts

Guttecoven Guttecovenaar Guttecovense Guttecovens

Holtum Holtumer Holtumse Holtums

Limbricht Limbrichtenaar Limbrichtse Limbrichts

Munstergeleen Munstergelener Munstergeleense Munstergeleens

Obbicht Obbichtenaar Obbichtse Obbichts

Papenhoven Pavenhovenaar Papenhovense Papenhovens

Sittard Sittardenaar Sittardse Sittards

Een slachtoffer is iemand die door een ongeluk, ramp of aanslag zwaar wordt getroffen. Een dodelijk slachtoffer overlijdt ten gevolg van zo'n vreselijke gebeurtenis.
Een slachtoffer kan pas daadwerkelijk slachtoffer genoemd worden na die vreselijke gebeurtenis. Niet correct is dus: het slachtoffer fietste over de weg, toen hij/zij werd aangereden. Het moet zijn: de man/vrouw fietste over de weg, toen hij/zij werd aangereden. Het slachtoffer liep daarbij een beenbreuk op. Pas na de aanrijding kan hij/zij slachtoffer worden genoemd.

Op sportgebied gaan snelheidsaanduidingen als volgt: Als een wielrenner over 50 kilometer 1 uur 4 minuten en 37 seconden doet, schrijven we: 1.04.37. Als een schaatser de 1500 meter aflegt in 1 minuut 46 seconden en 53 honderdste seconden, schrijven we: 1.46,53.

We schrijven sociale media of sociaal medium, op zijn Nederlands. Samenstellingen schrijven we als volgt: socialemediabericht, socialemediaprofiel.

Namen van sociale media als Facebook, Instagram, WhatsApp en TikTok krijgen kapitalen. Ook samenstellingen met deze namen: WhatsAppbericht en Facebookaccount.

De werkwoorden als facebooken, twitteren, whatsappen, tiktokken en youtuben worden met kleine letter geschreven.

Soms betekenen twee woorden aaneengeschreven iets anders dan wanneer die woorden worden gescheiden door een spatie. Zie de volgende opsomming:

allang (maar al te goed) Dan weet ik allang wat er gaat gebeuren.
al lang Ik woon hier al lang.
allesbehalve Hij is allesbehalve vriendelijk.
alles behalve Je krijgt van mij alles behalve het horloge.
evengoed (ook) Jij bent evengoed schuldig.
even goed Hij spreekt even goed als hij schrijft.
evenveel Hij heeft evenveel als ik.
even veel Is me dat even veel!
hoever Hoever ben je?
hoe ver Hij vertelde hoe warm het was en hoe ver.
ingeval (als) Meldt u zich terstond ingeval u diefstal vermoedt.
in geval van (bij) De lift niet gebruiken in geval van brand.
nietwaar? Dat is nogal simpel, nietwaar?
niet waar Dat is beslist niet waar.
tegoed (het, zelfstandig naamwoord) Ik heb nog een tegoed bij de bank.
te goed Ik heb nog iets van je te goed.
tekort (het, zelfstandig naamwoord) Het tekort is nog verder opgelopen.
te kort Ik had tijd te kort.
temeer (bijwoord) Ik ben teleurgesteld in jou, temeer omdat ik je had gewaarschuwd
(des) te meer Sindsdien hou ik des te meer van jou
teneinde (om) Teneinde een epidemie te voorkomen...
ten einde Hij bracht het karwei snel ten einde.
tenminste (althans) Teken in, als je tenminste interesse hebt.
ten minste (op zijn minst) Ten minste houdbaar tot datum vermeld aan bovenzijde.
tenslotte (welbeschouwd) Je bent tenslotte maar één keer jong.
ten slotte (tot slot) Ten slotte zei hij niets meer.
teveel (het, zelfstandig naamwoord) Een teveel kan ook schadelijk zijn.
te veel Het te veel betaalde is teruggestort.
vanaf Vanaf het hoogste punt heb je een prachtig uitzicht.
van af Ik zie ervan af vanavond te komen.
vanuit Zij bekijkt de stoet vanuit het raam.
van uit Hij gaat ervan uit dat je komt.
vlakbij Het zwembad ligt vlakbij.
vlak bij Vlak bij school ligt een zwembad.
weleens Hij kwam haar weleens tegen.
wel eens Die twee zijn het meestal wel eens.
zojuist Het is zojuist begonnen.
zo juist Ik weet niet of het zo juist is.
zolang (voegwoord) Zolang jij zo vervelend doet, ga ik niet mee.
zo lang Het duurde zo lang, dat ik maar ben weggegaan.
zomaar Ga jij zomaar weg, zonder iets te zeggen?
zo maar Ga jij zo maar weg, ik red me straks wel.
zomin Hij kan het net zomin als zijn broer.
zo min Gelieve zo min mogelijk lawaai te maken.
zoveel (telwoord) Zoveel hoofden, zoveel zinnen.
zo veel Wij doen zo veel mogelijk.
zover Water, water, zover het oog reikt! Het is zover, kom.
zo ver Lag het hotel inderdaad zo ver van het strand?

Limburgse plaatsnamen Stein:

Berg aan de Maas Bergenaar Bergense Bergense

Catsop Catsoppenaar Catsopse Catsops

Elsloo Elsloonaar Elsloose Elsloos

Maasband Maasbandenaar Maasbandse Maasbands

Meers Meersenaar Meerse Meers

Stein Steindenaar Steinse Steins

Urmond Urmondenaar Urmondse Urmonds

Veldschuur Veldschuurdenaar Veldschuurse Veldschuurs

Als de Taliban bedoeld wordt als organisatie schrijven we het met een hoofdletter. Het wordt dan beschouwd als eigennaam. Taliban is een meervoud en dus wordt het werkwoord ook in meervoud geschreven. 'De Taliban hebben de hoofdstad bijna bereikt.'

Te veel wordt vrijwel altijd los geschreven, tenzij het gaat om een zelfstandig naamwoord. Dus: 'te veel taalfouten' / 'een teveel aan taalfouten'. 'Hij heeft te veel betaald' / 'hij betaalde het teveel terug'.

Ten minste betekent iets anders dan tenminste: als je een minimale hoeveelheid, een minimale kwaliteit, etc. wilt aanduiden, dan gebruik je ten minste. Tenminste betekent althans/in elk geval.

Iets dergelijks geldt voor ten slotte en tenslotte: ten slotte is een tijdsaanduiding, tenslotte betekent per slot van rekening.

Met te kort/tekort ligt het iets moeilijker. Tekort is een zelfstandig naamwoord, maar wordt ook aaneengeschreven als het deel uitmaakt van een werkwoord: 'Het tekort was opgelopen tot een miljoen euro.' 'De penningmeester kwam 5 ton tekort' (hier is tekort een onderdeel van het werkwoord tekortkomen). 'Hij is te kort voor zijn leeftijd.'

Het gebruik van de tegenwoordige tijd heeft vaak een levendig effect, vooral in (historische) leesverhalen. De lezer wordt direct bij de handeling betrokken. Het is wel zaak het gebruik consequent vol te houden en niet af te wisselen met het in de journalistiek meer gangbare gebruik van de verleden tijd. Omgekeerd is het ook zaak, als de verleden tijd wordt gebruikt, die niet opeens af te wisselen met de tegenwoordige tijd.

Actief schrijven is niet automatisch hetzelfde als alles in de tegenwoordige tijd schrijven. Het gebruik van de tegenwoordige tijd om een gebeurtenis in het verleden te beschrijven, wordt met een Latijnse term vaak 'praesens historicum' genoemd. Het is een stijlelement dat vooral in reportages goed kan worden gebruikt.

Tevergeefs is een bijwoord: tevergeefs probeerde hij de trein te halen. Vergeefs is een bijvoeglijk naamwoord: al zijn pogingen waren vergeefs.

Tijdstippen worden bij voorkeur voluit geschreven. Dus rond de klok van twaalven, even over negen in de ochtend of tien voor zeven 's avonds. Dit geldt voor zowel nieuws- als leesverhalen. Alleen als het niet anders kan wordt een tijdstip in cijfers geschreven: bijvoorbeeld 9.20 uur (niet 09.20 uur) of 23.40 uur. Dan komt er geen dubbele punt tussen de getallen, maar een enkele. Bij hele uren in cijfers heeft 12.00 of 20.00 uur de voorkeur boven 12 of 20 uur.

Eigennaam met twee keer een kapitale T. Werkwoord tiktokken met kleine letters, net als tiktokker.

Bij titels/namen van tv-programma's, films, boeken, toneelstukken, liedjes, gedichten, rapporten en gedichten krijgt alleen het eerste woord een hoofdletter: The walking dead. Uiteraard krijgt een eigennaam wel een hoofdletter: Seven years in Tibet.

Het is alleen touren in een specifieke betekenis: een tournee maken, op tournee zijn. 'Volgende zomer gaat Lady Gaga weer touren door Amerika.' Een wielertour winnen. Als bedoeld wordt het maken van een rondreis dan schrijf je toeren. 'Deze zomer pakken we de auto en gaan we door Frankrijk toeren.'

De Tour de France. In afleidingen van Tour de France houdt Tour een hoofdletter: Tourbaas, Touretappe, Tourploeg.

Limburgse plaatsnamen Vaals:

Holset Holsettenaar Holsetse Holsets

Lemiers Lemiersnaar Lemierse Lemiers

Vaals Vaalsenaar Vaalse Vaals

Vijlen Vijlenaar Vijlense Vijlens

Limburgse plaatsnamen Valkenburg aan de Geul

Berg en Terblijt Berg en Terblijtenaar Berg en Terblijtse Berg en Terblijts

Geulhem Geulhemer Geulhemse Geulhems

Houthem Houthemer Houthemse Houthems

IJzeren IJzerenaar IJzerense IJzerens

Oud-Valkenburg Oud-Valkenburger Oud-Valkenburgse Oud-Valkenburgs

Schin op Geul Schin op Geuler Schin op Geulse Schin op Geuls

Sibbe Sibbenaar Sibbense Sibbens

Valkenburg Valkenburger Valkenburgse Valkenburgs

Vilt Viltenaar Viltse Vilts

Walem Walemer Walemse Walems

Van wie/waarvan: na een persoon gebruik je 'van wie', 'voor wie', et cetera. Na een ding gebruik je 'waarvan', 'waarvoor'.

Limburgse plaatsnamen Venlo:

Arcen Arcenaar Arcense Arcens

Belfeld Belfeldenaar Belfeldse Belfelds

Blerick Blerickenaar Blerickse Blericks

Boekend Boekendenaar Boekendse Boekends

Hout-Blerick Hout-Blerickenaar Hout-Blerickse Hout-Blericks

Lomm Lommenaar Lommse Lomms

Steyl Steylenaar Steylse Steyls

Tegelen Tegelenaar Tegelse Tegels

Velden Veldenaar Veldense Veldens

Venlo Venlonaar Venlose Venloos

Limburgse plaatsnamen Venray:

Blitterswijck Blitterswijckenaar Blitterswijckse Blitterswijcks

Castenray Castenraynaar Castenrayse Castenrays

Geijsteren Geijsternaar Geijsterense Geijsterens

Heide Heidenaar Heidse Heids

Leunen Leunenaar Leunense Leunens

Merselo Merselonaar Merselose Merseloos

Oirlo Oirlonaar Oirlose Oirloos

Oostrum Oostrumer Oostrumse Oostrums

Smakt Smaktenaar Smaktse Smakts

Venray Venraynaar Venrayse Venrays

Veulen Veulenaar Veulense Veulens

Vredepeel Vredepeelnaar Vredepeelse Vredepeels

Wanssum Wanssumer Wanssumse Wanssums

Ysselsteyn Ysselsteyner Ysselsteynse Ysselsteyns

Van verschillende kan worden gesproken als inderdaad sprake is van verschillen. Vaak wordt het woord ten onrechte gebruikt als wordt bedoeld: een aantal. Een voorbeeld: 'verschillende aanwezigen merkten op dat het voorstel niet realistisch is'. Het betreft hier niet de onderlinge verschillen tussen de aanwezigen, maar het feit dat er enkele aanwezigen aan het woord waren. Beter is: enkele aanwezigen... Een juist gebruik van verschillende is: 'het pakket was gefrankeerd met vier verschillende postzegels'.

Een voorbeeld van goed gebruik van verscheidene is: 'ik heb je verscheidene keren tevergeefs gebeld'.

Bij verwijzingen met persoonlijke en bezittelijke voornaamwoorden maken we onderscheid tussen mannelijke en vrouwelijke (de-woorden) en onzijdige woorden (het-woorden).
hij en zijn verwijzen naar mannelijke (m) woorden
zij en haar verwijzen naar vrouwelijke (v) woorden
het en zijn verwijzen naar onzijdige (o) woorden

Die en deze verwijzen naar de-woorden en dat en dit naar het-woorden. Voorbeelden: 'Hij kende de weg goed omdat hij die/deze al vaak had gereden'. 'Als je het fornuis wil verkopen, moet je dat/dit maar op Marktplaats zetten.'

Namen van landen en steden zijn doorgaans onzijdig als ze zelfstandig gebruikt worden. Een aanwijzing hiervoor is dat we voor die namen het lidwoord 'het' kunnen zetten. Het Maastricht dat, of het Venray dat. Dus krijgen deze namen bij zelfstandig gebruik als verwijswoord 'zijn'. Voorbeelden:
'Roermond en zijn kerken'. (Roermond zelfstandig gebruikt, onzijdig)
'De gemeente Roermond en haar kerken.' (Gemeente is vrouwelijk)
'De stad Roermond en haar kerken.' (Stad is vrouwelijk)
'De gemeenteraad van Roermond worstelt met zijn kerken.' (Raad is mannelijk)
'De Roermondse familie en haar zorgen.' (Familie is vrouwelijk)
'Het Roermondse college van burgemeester en wethouders en zijn problemen.' (College is onzijdig)
'De Roermondse politieke partij en haar ergernissen.' (Partij is vrouwelijk).

Verwijzingen naar de Limburgse voetbalclubs MVV, VVV, Fortuna Sittard en Roda JC zijn mannelijk. Je zegt immers het MVV of VVV uit de jaren zestig. Onzijdige woorden krijgen een mannelijk verwijswoord en dus schrijven we Fortuna Sittard en zijn leden of Roda JC en zijn supporters.

Limburgse plaatsnamen Voerendaal:

Klimmen Klimmenaar Klimmense Klimmens

Ransdaal Ransdaler Ransdaalse Ransdaals

Ubachsberg Ubachsbergenaar Ubachsbergse Ubachsbergs

Voerendaal Voerendaler Voerendaalse Voerendaals

Weustenrade Weustenradenaar Weustenraadse Weustenraads

Uitgangspunt is dat we in onze verhalen op een zakelijke manier naar iemand verwijzen met de achternaam of functie. Als iemand in de eerste alinea van een verhaal als Harrie Peters wordt geïntroduceerd, is diegene in de rest van het verhaal ‘Peters’, ‘de Reuvernaar’, ‘de gemeentesecretaris’, ‘Harrie P.’ of ‘de buurtbewoner’.

Zou ‘Harrie’ ook kunnen? Ja. Er zijn veel verhalen te bedenken waarbij het is toegestaan om alleen met de voornaam naar iemand te verwijzen, of zelfs wenselijk. Het noemen van de voornaam (en leeftijd) brengt de beschreven persoon dichter bij de lezer. Dat kan functioneel zijn en de impact van ons journalistiek werk op een positieve manier vergroten. Zeker in de online-kop werkt dit, zo blijkt zowel uit wetenschappelijk onderzoek als onze eigen metingen.

Om te verwijzen met een voornaam moet er in die gevallen aan alle van de volgende voorwaarden voldaan zijn:
1) Er is sprake van een leesverhaal, geen nieuwsverhaal.
2) We hebben de persoon in kwestie zelf gesproken voor het verhaal. 
3) Op basis van het gesprek oordeelt de verslaggever dat het als passend voelt om met de voornaam te verwijzen.
4) Diegene heeft een verhaal te vertellen dat in belangrijke mate persoonlijk is, en spreekt niet louter uit hoofde van zijn of haar functie of beroep.
5) Er is geen sprake van een situatie waarin we de journalistieke distantie nog eens extra moeten borgen of benadrukken. Oftewel: er is geen reden om deze persoon op sommige punten bovengemiddeld kritisch aan de tand te voelen.

Als aan al deze voorwaarden wordt gedaan, is het toegestaan om in het verhaal met een voornaam naar iemand te verwijzen. Bij de kop is het dan zelfs de norm: de voornaam is dan de voorkeursvariant.

Bij minderjarigen is het uitgangspunt om met de voornaam te verwijzen.
Bij sommige necro’s of verhalen over overledenen kan voornaamgebruik passend zijn. Ook hier handelen we in de lijn van voorwaarden 1 tot en met 5, met dien verstande dat het dan nabestaanden zijn die we gesproken hebben.
De afweging of een voornaam in een verhaal wenselijk is, heeft veel raakvlakken met de afweging of de geïnterviewde in datzelfde verhaal met ‘je’ of ‘u’ moet worden aangesproken. Van een 1-op-1 koppeling kan echter geen sprake zijn. Wanneer een verhaal ‘Harrie (83) laat tranen de vrije loop als hij na een halve eeuw de deuren van zijn sigarenzaak sluit’ een vraag-antwoordstructuur bevat, spreken we een 83-jarige toch echt aan met ‘u’ wanneer we diegene een vraag stellen.
Al deze richtlijnen gelden niet voor columns: een columnist mag er naar eigen inzicht van afwijken.

Vreemde woorden uit een buitenlandse taal of het dialect, schrijven we cursief. Het gebruik ervan dient zoveel mogelijk te worden vermeden. Vreemde woorden die vermeld staan op https://woordenlijst.org/#/ hoeven niet tussen apostrofs.

Waterschap wordt met kleine letters geschreven, omdat het een soortnaam is. Wordt Waterschap Limburg geschreven, dan is het een eigennaam en komen er hoofdletters in.

Limburgse plaatsnamen Weert:

Altweerterheide Altweerterheidenaar Altweerterheidse Altweerterheids

Laar Laardenaar Laarse Laars

Stramproy Stramproyenaar Stramproyse Stramproys

Swartbroek Swartbroekenaar Swartbroekse Swartbroeks

Tungelroy Tungelroyenaar Tungelroyse Tungelroys

Weert Weertenaar Weertse Weerts

Wegaanduidingen: Tussen letter en cijfer in wegaanduidingen komt geen spatie. Bijvoorbeeld N270, A2 of A76.

Weleens wordt aan elkaar geschreven als de betekenis is: soms. Voorbeeld: 'Hij kwam haar weleens tegen'. In andere gevallen zijn het twee woorden: 'We zijn het wel eens', 'Dat zullen we nog wel eens zien.'

Werkloos bedoel je als iemand geen baan heeft. Werkeloos als je bedoelt dat iemand toekijkt zonder iets te doen.

Sinds de jaren negentig schrijven we wetten met alleen een hoofdletter W, bijvoorbeeld Wet maatschappelijke ondersteuning en Wet normering topinkomens. Oudere wetsnamen hebben vaak meer hoofdletters, bijvoorbeeld Algemene Ouderdomswet (AOW) en Algemene Wet Bijzondere Ziektekosten (AWBZ).

Afkortingen van recentere wetten worden alleen met een beginkapitaal geschreven: Wmo en Wnt.

In samenstellingen die beginnen met een wetsnaam is een streepje verplicht: bijvoorbeeld WW-uitkering, AOW-leeftijd en Wmo-loket.

WhatsApp, eigennaam, met kapitale W en een kapitale A. Het is ook WhatsAppgroep. Het werkwoord whatsappen is in zijn geheel klein.

Wiens/wier: wiens heeft betrekking op een man, wier op een vrouw én op meervoud.

Het is: uitweiden over een onderwerp. Uitwijden bestaat wel: een broek uitwijden (dus letterlijk: wijder maken), maar dat wordt in de praktijk vrijwel nooit gebruikt. Verwijden als werkwoord: het verwijden van de pupillen. Verweiden als werkwoord: het verplaatsen van vee naar een andere wei.

Het is verder: een weids uitzicht, de wijde wereld, een wijd uitzicht (dus zonder s). Wijds bestaat alleen in de zin van: iets wijds aanhebben. Het is wijdverbreid.

YouTube, eigennaam, is met kapitale Y en kapitale T. Werkwoord youtuben met kleine letters.

We gebruiken het woord zelfdoding en niet zelfmoord. Die doodsoorzaak wordt alleen benoemd indien het een situatie betreft waarvan veel mensen iets hebben meegekregen (bijvoorbeeld file). We zijn zeer terughoudend met het geven van details over omstandigheden en methode.

Aanduidingen van ziektes, virussen en dergelijke zijn in principe met kleine letter: griep, mazelen, malaria, ebola, zika(koorts), corona of covid. Dat geldt ook als ze zijn afgeleid van een naam. Zo is het usutuvirus genoemd naar de Afrikaanse rivier Usutu en het marburgvirus naar de Duitse stad Marburg.

Ziekte-aanduidingen krijgen alleen een hoofdletter als
een aardrijkskundig bijvoeglijk naamwoord deel uitmaakt van de benaming: Spaanse griep, Engelse ziekte of Mexicaanse griep;

de naam van de ontdekker is toegevoegd: de ziekte van Alzheimer/Crohn/Pfeiffer, het syndroom van Asperger/Down. Verkorte aanduidingen als alzheimer en pfeiffer zijn met kleine letter.

het afkorting is: BSE, MS, SARS, Q-koorts. Ingeburgerde afkortingen als aids, hiv, tbc en covid worden met kleine letters geschreven.

Zijn kruid verschieten moet zijn: zijn kruit verschieten. Net als zijn kruit drooghouden.

Dit gezin heeft veel van hun bezittingen verloren klopt niet. Correct is: dit gezin heeft veel van zijn bezittingen verloren. Het team was oppermachtig en boekte hun derde zege is ook fout en moet zijn: het team was oppermachtig en boekte zijn derde zege.

Schrijf, als het per se moet, zogenoemd als iets letterlijk zo wordt genoemd: de zogenoemde beslismanager. In dit geval kan ook zogeheten worden gebruikt: de zogeheten beslismanager. Gebruik zogenaamd als duidelijk moet worden gemaakt dat een term ten onrechte wordt gebezigd: de zogenaamde vrede, een zogenaamde vriend. Hierbij zijn aanhalingstekens overbodig. Het is de 'vrede' of de zogenaamde vrede. En de 'beslismanager' of de zogenoemde/zogeheten beslismanager.

Het is zojuist begonnen.'
'Ik weet niet of het zo juist is.'

Zolang jij vervelend doet, ga ik niet mee.'
'Het duurde zo lang, dat ik maar ben weggegaan.'

Ga jij zomaar weg, zonder iets te zeggen?'
'Ga jij zo maar weg, ik red me straks wel.'

Hij kan het net zomin als zijn broer.'
'Gelieve zo min mogelijk lawaai te maken.'

Zonder meer/zo niet/zo nodig: Telkens twee woorden.

Zonet Aan elkaar.

Zoveel schrijven we doorgaans aan elkaar. Zoveel mogelijk. Zo veel als twee woorden is alleen bedoeld om het 'veel' te benadrukken.
'Ken jij zo veel mensen'

Zowel als is enkelvoud. Dus: 'zowel de burgemeester als de wethouder heeft/is/wordt?' En: 'zowel Piet als Klaas vindt de kleur roze oerlelijk.' Maar: als minstens een van de delen van het onderwerp meervoud is, is ook alleen het meervoud correct. Dus: 'zowel Jan als zijn broers komen naar het feest', 'zowel de carnavalsverenigingen als de hockeyclubs houden een receptie'.
